---
label: Cat. 1
title: Wiligelmo, Telamone
short_title: Wiligelmo, Telamone
layout: entry
order: 101
presentation: side-by-side
object:
  - id: 1
---

## INTRODUZIONE

Lorem ipsum dolor sit amet, consectetur adipiscing elit. Vivamus eget tellus facilisis, vulputate felis non, laoreet magna. Proin eget condimentum turpis. Sed a nisl id metus convallis efficitur eget non purus. Maecenas ullamcorper a nisi vitae luctus. Quisque metus turpis, mattis ac molestie nec, vestibulum ac risus. Morbi sit amet est sed risus ultrices hendrerit et a nunc. Curabitur non neque eu erat rhoncus tempor. Etiam sit amet mauris massa. Quisque lacinia purus lacus, nec elementum libero dignissim sed. Maecenas iaculis viverra diam eu blandit. Aenean pharetra semper metus hendrerit aliquam. Donec ac rutrum diam. Sed a enim at purus laoreet finibus sit amet vel mauris. Integer accumsan tortor purus, ac tempus orci maximus et. Phasellus tristique tellus ut suscipit gravida. Vestibulum laoreet scelerisque luctus.

## STORIA E ICONOGRAFIA

{% accordion '### Iconografia' %}

#### Soggetto e fonti letterarie della serie

Le tre tavole di cui il dipinto della Galleria Estense è parte raffigurano donne celebri dell’antichità. Lucrezia è raffigurata nell’atto di rivolgere al petto il pugnale dopo aver denunciato al marito Lucio Tarquinio Collatino e a Lucio Giunio Bruto la violenza subita da Sesto Tarquinio, figlio dell’ultimo re di Roma Tarquinio il Superbo. Il suicidio della donna darà origine al moto di rivolta che porterà alla cacciata del tiranno e all’instaurazione della repubblica, di cui Bruto e Collatino sarebbero divenuti i primi consoli.
Nel dipinto di Fort Worth Porzia, venuta a conoscenza della congiura ordita dal marito Marco Giunio Bruto per assassinare Giulio Cesare, mostra la ferita che si è inferta al piede come prova della sua capacità di infliggersi sopportare il dolore nel caso fosse stato necessario. Dopo la sconfitta e la morte dei congiurati la donna avrebbe provato la sua fedeltà al marito suicidandosi ingoiando carboni ardenti. La moglie del generale cartaginese Asdrubale, raffigurata nel dipinto di Washington, si getta con i due figli tra le fiamme della città conquistata dai romani, dopo aver rimproverato il marito di aver chiesta salva la vita solo per sé.
Tutte e tre le eroine sono menzionate nel Dictorum Factorumque Memorabilium di Valerio Massimo, un autore latino del I sec. d.C. che scrisse la sua opera con l’intento di fornire a retori e ad altri scrittori un repertorio di caratteri e comportamenti umani, sia positivi che negativi, da cui trarre insegnamenti morali. In epoca umanistica il volume di Valerio divenne una pratica silloge di fatti e aneddoti dell’antichità, tratti da testi in parte non più accessibili o difficilmente reperibili. Rispetto ad altre fonti di età classica, le narrazioni di Valerio corrispondono in modo piuttosto preciso ai soggetti raffigurati nelle tre tavole: l’episodio del ferimento di Porzia con il rasoio e il successivo discorso della donna al marito sono posti in rilievo dedicando a essi un paragrafo, distinto da quello del suicidio, che compare in un libro successivo; della moglie di Asdrubale è detto che si getta nel fuoco tenendo per mano i figli ancor vivi; di Lucrezia che si uccide dopo aver rivelato la violenza subita a pochi famigliari chiamati a raccolta, senza specificarne il numero. Valerio Massimo presenta Porzia e la moglie di Asdrubale come esempi di forza d’animo, mentre Lucrezia tiene il primo posto per pudicizia. Per la sua forma enciclopedica il volume di Valerio conobbe grande fortuna già nel basso medioevo ma la sua diffusione fu ancora maggiore dopo la prima pubblicazione a stampa a Magonza nel 1471.[^1]

#### Il De mulieribus claris di Boccaccio e le fonti iconografiche da esso tratte

Considerati come quadri da cavalletto i tre dipinti presentano iconografie piuttosto rare. Il suicidio di Lucrezia sarebbe divenuto un soggetto piuttosto comune nel Cinquecento, così come la scena dello stupro da parte di Tarquinio Sesto, tuttavia la tavola di Modena raffigura più precisamente la donna nell’atto di denunciare la violenza subita. Se il singolare e terribile suicidio di Porzia è di rado rappresentato, ancor più rara è la raffigurazione del dialogo fra Porzia e Bruto in seguito alla ferita volontariamente infertasi dall’eroina. La moglie di Asdrubale che si getta con i figli fra le fiamme sarebbe rimasto un soggetto tanto originale nelle arti figurative da rendere a lungo difficile la corretta interpretazione del dipinto, avvenuta solo al principio del Novecento.[^2]
Le fonti iconografiche delle tre tavole possono essere tuttavia trovate nelle illustrazioni del De mulieribus claris (1361-75) di Giovanni Boccaccio e nelle scene dipinte sui forzieri nuziali derivate dalla stessa fonte. Il trattato di Boccaccio conobbe grande fortuna fra le élite europee del Tre e Quattrocento circolando prima in forma di lussuosi codici miniati, poi in edizioni illustrate a stampa seguite al primo incunabolo impresso nel 1473 a Ulma. Sul modello del De viribus illustris di Petrarca, il trattato di Boccaccio intendeva offrire al lettore un compendio di cento donne celebri dell’antichità, cui se ne aggiungono sei di epoca cristiana, procedendo in ordine cronologico da Eva alla contemporanea regina Giovanna di Napoli. Lucrezia vi compare come esempio di romana pudicizia e antica modestia, Porzia come modello di amore coniugale; manca invece la moglie di Asdrubale, che appare tuttavia in un’altra opera di Boccaccio, il De casibus virorum illustrium (1355-73), in cui la storia della donna è sono narrata in relazione alla triste vicenda del generale cartaginese.[^3]
Le immagini tratte dal testo di Boccaccio sono l’unico precedente figurativo della scena dell’atto di eroico autolesionismo compiuto da Porzia nel dipinto di Fort Worth. In modo ancora più stringente, la xilografia dell’edizione del 1473 del De mulieribus (fig. 6) che raffigura Lucrezia nell’atto di pugnalarsi al petto davanti a due uomini, che due scritte identificano come Collatino e Bruto, costituisce il modello iconografico più vicino alla tavola di Modena.[^4]



#### Altre fonti letterarie e loro interpretazioni moderne

Il De mulieribus claris e il Dictorum factorumque memorabilium di Valerio Massimo, al quale il trattato di Boccaccio ha largamente attinto, sono quindi servite come principali fonti letterarie per le tre tavole. Essi ci dicono quanto il pubblico colto dell’epoca – non necessariamente composto da letterati di professione – certamente conosceva delle tre eroine raffigurate. Tuttavia altri testi noti alla corte estense di fine Quattrocento menzionano le tre donne aiutandoci a comprendere le diverse sfumature di significato con cui queste immagini potevano essere intese dai loro contemporanei e dando origine a diverse ipotesi interpretative da parte della critica moderna.
Il primo è un testo che presso la corte estense è stato prodotto attorno al 1487: il De laudibus mulierum di Bartolomeo Goggio. In esso Lucrezia, la cartaginese Sofonisba, Porzia e «Vetruria» sono indicate come esempi di matrone famose per la loro «constantia et forteza». Goggio era impiegato presso la corte di Eleonora d’Aragona, la cui biblioteca possedeva una copia manoscritta del trattato, forse l’unica mai esistita, oggi conservata presso la British Library. Il trattato, dedicato a Eleonora, è stato definito da Werner Gundersheimer un testo protofemminista in quanto sostiene la superiorità delle donne sugli uomini, non solo dal punto di vista morale ma anche fisico, impegnandosi in una difesa dell’intero genere e non solo di individue eccezionali che travalicavano i limiti ritenuti innati del loro sesso, come era consueto nella letteratura precedente sull’argomento. [^5] Secondo Joseph Manca la lettura di questo passo nel trattato di Goggio avrebbe indotto la duchessa a commissionare al pittore di corte Ercole de’ Roberti le tavole raffiguranti le tre eroiche matrone. Come il testo, anche i dipinti intendevano dunque portare omaggio alla fermezza morale, alla forza d’animo e alla capacità d’azione di cui Eleonora aveva dato prova affiancando il marito nell’attività di governo. Le tre eroine che sopportano e anzi si infliggono volontariamente dolore, fino alla prova estrema del suicidio, sarebbero dunque una rappresentazione dei principi di stoicismo cristiano a cui la duchessa aveva ispirato la sua vita.[^6]
Fra le fonti d’ispirazione per i tre dipinti è stato proposto il motto «Malo mori quam foedari» (Meglio la morte che il disonore) che il padre di Eleonora, Ferrante d’Aragona, re di Napoli, aveva associato all’emblema dell’Ermellino nell’impresa dell’omonimo ordine cavalleresco da lui fondato nel 1465. L’ipotesi, avanzata da Ruth Wilkins Sullivan è stata rilanciata da Leah R. Clark che, in risposta all’obiezione che il motto si addicesse solo a due delle tavole ma non alla Porzia, ha sostenuto che i tre dipinti andavano intesi come una rappresentazione allegorica dell’intero sistema di valori associati all’ordine dell’Ermellino: decoro, giustizia e onore.[^7]
Sulla base di una lettura piuttosto selettiva delle fonti classiche anteriori alla silloge di Valerio Massimo, Creighton Gilbert ha proposto che i tre dipinti intendessero ammonire i mariti a comportarsi saggiamente presentando casi in cui le donne avevano dovuto rimediare con il suicidio alle azioni indegne o sconsiderate dei loro uomini: la moglie di Annibale è costretta al suicidio per dissociarsi dal comportamento pusillanime del marito, che implorando salva la vita solo per sé stesso aveva tradito la sua città e la sua famiglia; Porzia si era dovuta ferire per dimostrare la sua tempra a Bruto, che, secondo Plutarco, l’aveva tenuta all’oscuro della congiura contro Cesare. Anche lo stupro di Lucrezia da parte di Tarquinio Sesto e il conseguente suicidio riparatore della donna secondo Tito Livio e Ovidio erano stati causati dal comportamento leggero di Collatino che, dopo aver bevuto molto vino durante una cena sul campo assieme ad altri condottieri, si era vantato dell’onestà e fedeltà della moglie mostrandola a Tarquinio e accendendo così in lui il desiderio. Secondo Gilbert le espressioni caricate dei mariti nei dipinti raffiguranti Lucrezia e Porzia non esprimerebbero dolore ma rimorso.[^8]
Va però osservato che la medesima espressione con gli angoli della bocca rivolti in basso compare sul volto della pia donna ai piedi di Cristo nel Compianto del Museo di Palazzo Venezia, probabile copia antica di un dipinto di Ercole de’ Roberti. Inoltre Plutarco indica espressamente che Porzia si era ferita a una coscia e non a un piede e dunque non sembrerebbe essere la fonte del dipinto di Fort Worth. Infine un tema così critico nei confronti del comportamento dei mariti avrebbe avuto poche possibilità di risultare gradito in una società rigidamente patriarcale, seppure confinato nelle sale private di una donna della famiglia regnante.

#### La “Querelle des femmes” alla corte estense fra Quattro e Cinquecento

Testo in corso di redazione

#### Importanza degli scritti di san Girolamo

L’unico altro testo, oltre a quello di Valerio Massimo, in cui tutte e tre le donne sono menzionate è il trattato di san Girolamo Adversus Jovinianum (393 d.C.; App. 2). In esso Lucrezia è portata come più celebre esempio fra le matrone romane virtuose, fra le quali di seguito compare anche Porzia. Lucrezia e Porzia sono nominate di nuovo alla fine del primo libro in quanto la loro pudicizia le rese celebri almeno quanto i mariti. La moglie di Asdrubale figura invece fra le figure esemplari di vedove precristiane in quanto preferì gettarsi con i due figli fra le fiamme della città piuttosto che cadere in mano ai romani. Nel trattato del padre della Chiesa la moglie di Asdrubale è associata alla mitica fondatrice di Cartagine, Didone, elogiata per aver preferito il fuoco della pira a un nuovo matrimonio con il re Jarba.[^9]
Le due cartaginesi si ritrovano ricordate assieme alla romana Lucrezia in uno stesso passo di un altro testo scritto da san Girolamo per sostenere le ragioni della castità e della monogamia dopo la vedovanza: la lettera a Geruchia (409 d.C.): «Basta un breve accenno per la regina di Cartagine che preferì bruciare sul rogo piuttosto che diventare moglie del re Jarba; per la sposa di Asdrubale che, tenendo per mano i suoi due figli si buttò dall’alto sul rogo della città in fiamme per non venir intaccata nel suo pudore; e infine per Lucrezia la quale, una volta perso l’onore della castità, decise di non sopravvivere con quella macchia sulla coscienza».[^10]
È dunque possibile, seppure al momento indimostrabile, che fra le tavole disperse della serie ve ne fosse una raffigurante Didone o Sofonisba, entrambe morte per difendere la loro castità di vedove, per formare, con la Moglie di Asdrubale, una coppia di donne cartaginesi su fondo rosso. Mentre Dante nella Divina commedia pone Didone all’inferno fra i lussuriosi per aver ceduto alla passione per Enea, Boccaccio nel De mulieribus presenta la regina di Cartagine come vedova fedele al marito. In modo ancor più significativo lo stesso Boccaccio, nel De Casibus Virorum Illustrium (V.16, 4-6) associa come esempi di virtù Didone e la moglie di Asdrubale, notando come la prima avesse fondato Cartagine e la seconda avesse preferito perire assieme alla città.[^11]
Diverse versioni delle Epistole del santo, manoscritte e a stampa, in latino e in volgare, si trovavano nella biblioteca estense a fine Quattrocento e in quella personale della duchessa Eleonora d’Aragona. Un’edizione delle lettere del santo tradotte in volgare fu pubblicata a Ferrara nel 1497, di cui alcuni esemplari portano una dedica ad Ercole I d’Este e altri a Eleonora d’Aragona e a sua figlia Isabella d’Este. Le epistole sono precedute dalla vita del santo e seguite dalle regole, tratte dalle opere di Girolamo, da osservare nel culto della vera religione, scritte a uso dei monasteri femminili temporali e spirituali. È evidente la destinazione a un pubblico femminile di questa traduzione dal latino delle lettere, che a donne erano del resto in buona parte indirizzate. Da segnalare è anche la particolare importanza del patrocinio dato dalla coppia ducale a questa impresa editoriale negli anni in cui stava prendendo forma l’espansione rinascimentale della città avviata nel 1492 e nota come Addizione Erculea, in cui la fondazione di nuovi monasteri femminili assume particolare rilievo, sia come strumento di pianificazione dello sviluppo urbano che di patronato spirituale sulla città e di gestione del problema sociale delle giovani sprovviste di dote.[^12]
L’ipotesi che i testi di san Girolamo abbiano costituito una fonte per le tre tavole è stata avanzata da Virginia Cox accogliendo un suggerimento di Susan Haskins. In riferimento alla moglie di Asdrubale la studiosa fa notare come nel testo del padre della Chiesa scompaia qualsiasi accenno alla fellonia del generale cartaginese, che sarebbe stato inappropriato in un ciclo commissionato da Eleonora d’Aragona, moglie di un condottiero posto a capo di uno Stato in quanto duca. L’interpretazione della serie da parte di Cox si incentra tuttavia soprattutto sulla raffigurazione di Porzia, e in parte di Lucrezia, in quanto figure femminili parlanti che occupano una posizione preminente nel dipinto e sono ascoltate con attenzione e partecipazione emotiva da uomini. Simili raffigurazioni sono prova del riconoscimento da parte di alcune società signorili della seconda metà del Quattrocento delle capacità oratorie delle donne coinvolte nella gestione del potere e della caduta dei tabù morali che ritenevano sconveniente per una donna parlare in pubblico. In questo processo la corte estense ebbe un ruolo rilevante grazie alla figura di Eleonora d’Aragona, che di tali capacità oratorie aveva dato prova nei momenti peggiori della guerra contro Venezia.[^13]

#### Eleonora d’Aragona come Lucrezia

Che gli scritti di san Girolamo in elogio della castità siano fra le fonti più importanti per il ciclo sembrerebbe confermato dal fatto che la probabile committente, Eleonora d’Aragona, abbia voluto farsi ritrarre nelle vesti dell’eroina dell’antichità che più di tutte impersonifica questa virtù. Mentre i volti delle altre due donne sembrano corrispondere a tipi di bellezza astratta, quello di Lucrezia è fortemente caratterizzato e certamente non avvenente, corrispondente alla descrizione che Hondedio di Vitale dà della duchessa al suo arrivo a Ferrara: «de statura bassa e picola, grassa e grosa, lo volto largo, lo colo curto, più bruna che biancha, la bocha bicola, lo ochio negro e picolo, non molto ponposa del vestire: havea lo naxo picolo, uno puocho rivolto in suxo». Usava vestire alla napoletana e tenere «li chapili zoxo per le spale», come conferma un altro cronista dell’epoca, Ugo Caleffini, che la descrve duranto i festeggiamenti del matrimonio nel 1473: «Balando madona sua Signoria havea li capelli nigri secundo che se usa a Napoli zoxo per le spale et la corona in testa a modo de regina».[^14]
Altrettanto corrispondente è il confronto fra il volto della Lucrezia e i ritratti certi della duchessa come il busto di Eleonora in Jacopo Foresti, De plurimis claris sceltisque mulieribus (1497; fig. 7) o la Maria di Cleofa del Compianto di Guido Mazzoni nella Chiesa del Gesù a Ferrara (ca. 1483-85; fig. 8). Il maggior naturalismo rilevato dalla critica nella figura della Lucrezia dipende proprio dal fatto che si tratta di un ritratto.[^15]
Rispetto alle altre due figure, abbigliate “all’antica”, la Lucrezia indossa inoltre un abito riconducibile alla fine del Quattrocento. L’acconciatura è costituita da un nastro su cui sono applicate delle perle e che solca il colmo del capo mentre la fronte è percorsa da un nastro, detto lenza, anch’esso decorato di perle. Questa acconciatura spagnoleggiante si diffonde in Italia settentrionale attorno al 1489 grazie a Beatrice d’Este e alla cugina Isabella d’Aragona, che la importarono da Napoli. La foggia dell’abito con le maniche strettissime e la scollatura a rettangolo smusssato permette una datazione agli anni novanta del Quattrocento, mentre la predominanza di colori scuri e le allistature rosse e nere riconducono alla moda spagnola di fine secolo.[^16]


#### Note

[^1]: Valerio Massimo, Dictorum Factorumque Memorabilium: III.2.15 (Porzia); III.2.ext. 8 (Moglie di Asdrubale); VI.1.1 (Lucrezia). I testi sono trascritti in App. 1. Nel 1495 nella biblioteca estense erano presenti quattro copie del libro di Valerio Massimo, sia in volgare che il latino, manoscritte e a stampa (Bertoni 1903, p. 252 nn. 491-494). Sulla fortuna del libro nel primo Rinascimento: Gilbert 2002, p. 197 nota 3. Altre possibili fonti classiche note all’epoca e presso la corte estense sono: per Lucrezia: Tito Livio, Ab Urbe condita, I:58, Ovidio, Fasti, II:813-832; per Porzia: Plutarco, Vita di Bruto, 13.3-11; per la moglie di Asdrubale Gilbert (2002, pp. 185-186) menziona testi in parte perduti di Tito Livio, (Ab Urbe condita, Periochae, L..5) e di altri autori tardoantichi.
[^2]: Per una sintesi sull’iconografia e le fonti letterarie delle tre tavole si veda Gilbert 2002, pp. 185-192.
[^3]: Giovanni Boccaccio, De mulieribus claris, XLVIII.6-8 (Lucrezia); LXXXII.6-8 (Porzia); traduzione italiana con testo originale a fronte a cura di Vittorio Zaccaria, in Tutte le opere, a cura di Vittore Branca, vol. X, Milano, Mondadori, 1965, pp. 196-197, 326-329. Sulla natura e la fortuna del testo di Boccaccio: Franklin 2006. Giovanni Boccaccio, De Casibus Virorum Illustrium, V.16,2-3; traduzione italiana con testo originale a fronte a cura di Pier Giorgio Ricci e Vittorio Zaccaria, in Tutte le opere, a cura di Vittore Branca, vol. IX, Milano, Mondadori, 1983, pp. 442-445.  Trascrivere testi latini e italiani in appendice?
[^4]: Franklin 2006, p. 142. Una somiglianza ancora maggiore al dipinto della Galleria Estense presenta il pannello centrale di un cassone fiorentino di primo Quattrocento raffigurante il suicidio di Lucrezia ambientato in una stanza che ricorda una scena teatrale, avendo a sinistra due uomini, di cui uno di spalle, e una donna che la sorregge da dietro (riprodotto in Schubring 1923, tav. … fig. 21). Sulla raffigurazione di Lucrezia e Porzia in miniature e cassoni: Schubring 1923, ad indicem; Gilbert 2002, pp. 189-191. In particolare sull’iconografia di Lucrezia fra Quattro e Cinquecento: Stechow 1951; Miziolek 1996, pp. 25-44; Baskins 1998, pp. 128-159; Boccaccio visualizzato 1999; Franklin 2006, pp. 136-139; Scalini 2016.
[^5]: Ad Divam Eleonoram de Aragona, inclitam Ducissam Ferrariæ, De laudibus Mulierum Bartholomei Gogii libb. vii, manoscritto, Londra, British Library (Add MS 17.415), I.7.15v (“Vetruria” è probabilmente Veturia, madre di Coriolano). Sulla presenza del testo nella biblioteca di Eleonora: Bertoni 1903, pp. 163-164). Sul trattato di Goggio: Fahy 1956; Gundersheimer 1980; Kolsky 2005, pp. 175-190.
[^6]: Manca 2000; Manca 2003a, pp. 90-93.
[^7]: Wilkins Sullivan 1994; Clark 2018, pp. 198-206. Clark propone inoltre per le tre opere una lettura «intertestuale» che non si limita a una sola fonte ma invita chi guarda a combinare fonti scritte e figurative per interpretare il significato delle tre immagini. Concorda con Sullivan anche L. Syson in Ercole de’ Roberti 1999, p. xxxiii.
[^8]: Gilbert 2002, pp. 192-195. Le fonti per la storia di Lucrezia sono: Tito Livio, Ab Urbe condita, I.56-60; Ovidio, Fasti, II.813-832.
[^9]: Hieronymus, Adversus Jovinianum, I.43 e I.46. Il trattato polemico di Girolamo contro l’eretico Gioviniano era ben noto nel Quattrocento e venne incluso in alcune edizioni delle epistole del santo, come quella stampata a Venezia da Giovanni Rossi nel 1496.
[^10]: Hieronymus, Epistulae, 123.7. Traduzione italiana: San Girolamo, Le lettere, a cura Silvano Cola, Roma, Città Nuova, 1997, vol. IV, p. 232. Editio maior in Patrologia latina, a cura di Jacques-Paul Migne, Paris, Garnier, ed. 1883, vol. XXII, col. 1051.
[^11]: Boccaccio, De Casibus, V.16, 4-6.
[^12]: Epistole de San Hieronymo vulgare, Ferrara, Lorenzo Rossi, 1497 (il passo menzionato è in ep. LXV c. CXLIIIIv). Del volume esistono quattro edizioni: senza dedica, con dedica a Ercole I d’Este (1494), con dedica a Eleonora d’Aragona e Isabella d’Este (1495), con dedica al doge di Venezia Agostino Barbarigo (1495). Sulla presenza di scritti di san Girolamo nelle biblioteche di Eleonora e Ercole I: Bertoni 1903, pp. 231-232 nn. 32, 37, 49; pp. 238, 240-241, 246-248 nn. 77, 146-148, 165, 166, 308, 342, 372. Sulla fortuna di san Girolamo nel Rinascimento: Rice 1985, in particolare sulla fortuna delle lettere presso le donne istruite pp. 96-97. Sulla funzione di patrocinio spirituale e sociale esercitata dai duchi con la fondazione di monasteri femminili: Folin 2022, pp. 194-199.
[^13]: Cox 2009, in part. sugli scritti di san Girolamo pp. 64-66. Si sofferma sull’importanza degli scritti e del culto del santo anche Clark 2018, pp. 136-137, 154-155, 203.
[^14]: Hondedio di Vitale, Cronica, c. 18v, cit. in Folin 2022, p. 85. Caleffini 1471-1494 (ed. 2006), p. 52.
[^15]: L. Syson in Ercole de’ Roberti 1999, p. xiii. Nonostante la critica più recente dia per scontato che le tre tavole siano state commissionate da Eleonora d’Aragona, l’ipotesi che nel dipinto di Modena si celi un ritratto della duchessa è stata sostenuta solo recentemente da M. Toffanello, in Ercole de’ Roberti 2023, p. 261. In precedenza Wilkins Sullivan (1994, p. 615) aveva osservato che «Lucretia’s youthful, full cheeks appear as a prettified version of Eleonora of Aragon’s prominent jowls; Lucretia is probably to be read less as an idealized portrait than as the artist’s tribute to his patron as a model of chastity to be emulated».
[^16]: Si sono tratte queste informazioni sull’abito e l’acconciatura dalle assai più dettagliate annotazioni vestimentarie redatte da Elisabetta Gnignera nell’agosto del 2014 su richiesta di chi scrive per sostenere l’ipotesi allora formulata che nel dipinto dell’Estense Eleonora d’Aragona abbia vestito i panni di Lucrezia (o, più propriamente, il contrario). Già Schubring (1923, p. 353) aveva notato che nel dipinto di Modena la matrona romana indossava l’abito di una nobildonna ferrarese.
{% endaccordion %}

{% accordion '### Attribuzione e datazione' %}

La tavola è concordemente messa in relazione con la tarda attività Ercole de’ Roberti, successiva al suo ritorno a Ferrara nel 1486. Nella serie delle tre tavole cui essa appartiene si sono riconosciuti alcuni fra i pochi frammenti rimasti dell’attività svolta da Ercole come pittore della corte estense legandole alla realizzazione dei cassoni e degli altri apparati nuziali per Isabella e Beatrice d’Este e per la prima moglie di Alfonso, Anna Sforza, nel 1489-91 o, più probabilmente, alla decorazione dell’appartamento di Eleonora d’Aragona in Castel Vecchio, condotta fra il 1489 fra il 1489 e il 1493.1
La critica ha sempre ravvisato nella tavola di Modena una mano più debole di quella che ha realizzato le due altre tavole note della serie. Adolfo Venturi, che riteneva la Porzia e la Moglie di Asdrubale opera di Giovan Francesco Maineri, riconduceva la Lucrezia a un aiutante di bottega. Per Roberto Longhi (1934) il dipinto di Modena era «non affatto spregevole […], di fattura certamente sottile, ma disanimata, slentata, senza lo scatto di Ercole; probabilmente una copia contemporanea da un originale perduto, ad accompagno dei due dipinti della raccolta Cook», che lo studioso reputava opere della maturità di de’ Roberti stesso.
Una diretta responsabilità di Ercole nell’esecuzione dell’intera serie si è affermata presso la critica anglosassone in seguito agli interventi di Luke Syson (1999), Creighton Gilbert (2000) e, in parte, Joseph Manca (2003). L’attribuzione a Maineri dell’intera serie e in particolare della Lucrezia ha invece trovato favore presso la critica italiana a seguito della scheda di Rodolfo Pallucchini nel catalogo generale dei dipinti della Galleria Estense (1945) e della monografia di Silla Zamboni sui pittori di Ercole I (1975). Tuttavia il percorso giovanile di Maineri come delineato da Longhi e da Zamboni è stato recentemente sottoposto a una radicale revisione che ha portato all’assegnazione ad altri artisti di opere fino allora ritenute parte della produzione giovanile di Maineri. Risulta dunque oggi difficile individuare la fisionomia stilistica dell’artista a monte di dipinti concordemente riconosciutegli come la Madonna col Bambino firmata dell’Accademia Albertina di Torino, la Flagellazione già Cook e la Sacra Famiglia Testa, la cui datazione si approssima al 1500.2
Come indicato nelle osservazioni tecniche, le linee delle pieghe del panno steso sullo sfondo del dipinto di Modena non coincidono con quelle preparatorie incise sulla tavola. Queste ultime disegnano riquadri di dimensioni minori, mentre le linee incise dividono il panno in rettangoli di dimensioni analoghe (cm 9 x 8 ca.) a quelle riscontrabili nella Porzia del Kimbell Art Museum. Rispetto a quest’ultima, le figure della Lucrezia sono inoltre leggermente più piccole (altezza cm. 37-39 anziché 41/42), forse perché più numerose. La parte dipinta all’interno delle incisioni che delimitano il bordo della cornice e la linea del suolo ha invece le medesime dimensioni (cm 47 x 29).
Confrontata con le stesure dei drappi alle spalle della Porzia e della Moglie di Asdrubale di Washington, quella della Lucrezia appare sorda e piatta e le pieghe non hanno l’aspetto di increspature tridimensionali rese con sottili pennellate ma sono tracciate sommariamente con un pigmento scuro. Ciò fa pensare che la Lucrezia sia stata ideata assieme alle altre due tavole della serie ma abbia avuto una diversa vicenda esecutiva. Sembra di poter dunque confermare un’ideazione generale del dipinto da parte di Roberti, mentre un suo intervento diretto può essere individuato nelle due figure maschili.

#### Note
[^1]: Per una sintesi e un regesto dei documenti: Toffanello 2010, pp. 273, 275-276. nessun documento può tuttavia essere riferito alle tre tavole o ad arredi che ne possano aver fatto parte.
[^2]: Su Maineri: Venturi 1914, pp. 1104-1120; Longhi 1934 (ed. 1956), pp. 152-154; Zamboni 1975, pp. 10-24, 39-61; Allan Brown 1988-89, pp. 299-308; Bacchi 1990, pp. 38-40; Bauer-Eberhardt 1991; Lippinkott 1991; Veratelli 2006. Sulla recente revisione del catalogo giovanile dell’artista: Bacchi, De Marchi 1995; Bauer-Eberhardt 1999; De Marchi 2021.

{% endaccordion %}

{% accordion "### Storia dell'opera" %}

#### Appartenenza a una serie, sua funzione e aspetto

Le dimensioni in tutto simili, il fatto di raffigurare eroine dell’antichità (per cui si veda sotto), la presenza di un’identica incorniciatura architettonica dipinta su tre lati e di un drappo steso sullo sfondo indicano che il dipinto della Galleria Estense era in origine parte di una serie che comprendeva le tavole raffiguranti Porzia e Bruto (Fort Worth, Texas, Kimbell Art Museum, inv.  AP 1986.05; fig. 4) e La moglie di Asdrubale (Washington, D.C., National Gallery of Art, inv. 1965.7.1; fig. 5).1


Non abbiamo notizia delle tavole prima dell’inizio del Seicento, quando l’insieme a cui appartenevano era già stato smembrato e la Porzia e la Lucrezia si trovavano in due diverse collezioni (si veda sotto la sezione Provenienza). Le tre tavole sono state a lungo considerate parti di un cassone, tuttavia le fronti di forzieri dipinti degli ultimi vent’anni del Quattrocento erano solitamente costituite da un’unica tavola orizzontale di formato allungato e l’incorniciatura architettonica classicheggiante delle tre tavole male si adatterebbe alla parte anteriore tripartita di un cassone di gusto ancora gotico.
È dunque in seguito prevalsa l’opinione che esse fossero parte di spalliere o di arredi di un camerino. Ma anche per essere pannelli di spalliere propriamente intese o parti della decorazione parietale di un camerino le tre tavole hanno dimensioni troppo ridotte.2
L’ipotesi più probabile è che esse fossero elementi ornamentali di arredi come ante di mobili o cornici di porte o finestre. In questo senso, per le sue relazioni di natura iconografica e di committenza estense, è particolarmente significativo il confronto delle tavole in oggetto con le due coppie di figure femminili dipinte a monocromo da Mantegna, forse come decorazioni di uno dei camerini di Isabella d’Este a Mantova attorno al 1500-06.3
Per influenza della disposizione ternaria delle immagini nelle fronti di cassoni e all’interno delle spalliere, le ipotesi finora tentate di ricostruzione dell’insieme originale delle tavole di Modena, Fort Worth e Washington hanno disposto i tre dipinti in un’unica sequenza orizzontale. Tuttavia le tre tavole presentano una diversa angolazione prospettica dei piani di appoggio che sembra indicare una loro disposizione verticale a differenti altezze. Non è inoltre affatto certo che la serie ci sia giunta completa ed è dunque possibile che, come nel caso dei dipinti di Mantegna sopra citati, anche le tavole in esame fossero disposte a coppie. Il fatto che il lembo del drappo ricadente all’indietro sia visibile in scorcio talvolta da un lato e talvolta dall’altro, permette di supporre che la Porzia e la Moglie di Asdrubale fossero collocate a sinistra e la Lucrezia a destra. Inoltre è possibile che esse fossero disposte in modo che il colore dei panni di sfondo creasse uno schema simmetrico.4
Va infine segnalato che la Porzia compare nell’inventario della collezione di Ferdinando Fantuzzi a Bologna nel 1600 dotata di una coperta lignea presumibilmente coeva (si veda la sezione Provenienza), il che farebbe pensare a una serie di dipinti mobili, forse incorniciati a due a due in forma di dittici, una tipologia molto apprezzata alla corte estense fra Quattro e Cinquecento.5  Le dimensioni delle tre tavole coincidono con quelle di altre opere eseguite da Ercole de’ Roberti che oggi riteniamo “a sé stanti”, fra cui ritratti (Dittico Bentivoglio di Washington, cm 54 x 38/39 ciascuno; il doppio ritratto in collezione privata a Milano, cm 47 x 36) e tavole devozionali (San Giovanni Battista di Berlino, cm 54 x 31; Madonna col Bambino di Chicago, cm 54 x 36, solo per citare le più simili).

#### Provenienza

Probabilmente dipinto per Eleonora d’Aragona Este tra il 1487 e il 1493: Ferrara, Castello Estense ?; Roma, collezione del cardinale Alessandro d’Este (1568-1624) (Inventario del 1624 in Campori 1870, p. 72); Modena, collezioni estensi ?; Sassuolo, Palazzo Ducale, 1663 (Arredi, suppellettili 1993, p. 90); Modena, Galleria dell’Accademia di Belle Arti, 1797 (Inventario del 25 settembre; Venturi 1883, p. 402 n. 19); Modena, Galleria Estense in Palazzo Ducale, dal 1854 (Castellani Tarabini 1854, p. 13 n. 27); Modena, Galleria Estense in Palazzo dei Musei, dal 1894.

Si tratta probabilmente del dipinto da più a lungo appartenente alle collezioni estensi, dalle quali non sembra essere mai uscito. Eseguito quasi certamente per Eleonora d’Aragona, è senza dubbio identificabile con il «quadro di Lucretia romana dipinta su l’assa suttile ma schiappata [rotta] in due parti con cornice di noce», menzionata nell’inventario della collezione del cardinale Alessandro d’Este a Roma e lasciata in eredità alla nipote Giulia nel 1624.6 Rientrata in tal modo nelle residenze estensi, è possibile che la Lucrezia non le abbia più lasciate.
È infatti probabile che sia il nostro il «quadro con Lucrezia romana cornice dorate e nere» che nel 1663 si trovava nella Camera della Cappellina nel Palazzo Ducale di Sassuolo.7 Un altro dipinto della serie, quello oggi a Fort Worth, presentava infatti una cornice simile quando si trovava nella collezione di Ferdinando Fantuzzi a Bologna nel 1600: «Una Portia di mano d’Hercole da Ferrara in un quadretto cornisato di noce, con filetti d’oro, et la sua assa, che la copre».8 La serie era dunque stata dispersa già alla fine del Cinquecento e non può essere identificata con le «storie romane» di Ercole Grandi viste da Girolamo Baruffaldi al principio del Settecento nella residenza estense di Sassuolo.9
La provenienza da Sassuolo sembrerebbe confermata dal fatto che la Lucrezia non compare nell’inventario del 6 settembre 1797 dei quadri consegnati dal Palazzo Ducale di Modena all’Accademia di Belle Arti per costituirvi una Galleria Nazionale pur rientrando fra quelli effettivamente esposti nel nuovo museo il 25 settembre dello stesso anno, come dimostrano anche i sigilli in ceralacca posti sul retro della tavola.10

#### Cornice e fortuna museale

Prima del riallestimento del museo nel 2015, al termine dei lavori di consolidamento dell’edificio resi necessari dal sisma di tre anni prima, il dipinto presentava un’incorniciatura moderna disegnata dall’architetto Leone Pancaldi. Come tutte le cornici parte del riassetto del museo terminato nel 1975 essa è stata rimossa e sostituita da un pannello di legno dipinto nel quale l’antica tavola è incastonata.

Il dipinto era esposto all’apertura della Galleria Estense al pubblico nel 1854 come opera di Mantegna. Ritenendo che si trattasse di un triplice ritratto di Isabella, Ercole I e Alfonso I d’Este, Adolfo Venturi gli dedica particolare attenzione nel suo studio del 1883 sulla storia delle collezioni della Galleria, dove è riprodotto in incisione nel capitolo su “I resti delle collezioni ferraresi” come opera di Ercole Roberti Grandi. Esibita alle importanti mostre di Londra (1930) e Ferrara (1933) e menzionata nelle guide del museo dal 1925 al 1967, la tavola è sempre stata esposta, seppure con un giudizio via via più limitativo, in particolare dopo il catalogo generale di Pallucchini del 1945 e la sua attribuzione a Maineri. Ritenuta opera di scuola, non compare fra le opere scelte illustrate nei volumi sulla Galleria Estense di Ghidiglia Quintavalle (1959) e di Bonsanti (1977), né è menzionata nelle guide illustrate di Bentini (1987) e Bernardini (2006), per ricomparire in quella a cura di Casciu (2015), segno della recente rivalutazione del dipinto e della serie a cui appartiene, a opera soprattutto della critica anglosassone.

#### Note

[^1]: Sulla serie dei dipinti: Manca 1992, pp. 59-61, 136-139; Molteni 1995, pp. 90-91, 176-179; L. Syson in Ercole de’ Roberti 1999, pp. xii-xiii, xxxii-xxxiii; Manca 2000; Gilbert 2002; J. Manca in Italian Paintings 2003, pp. 607-612; Franklin 2006, pp. 131-148; N. Edwards in Art and Love 2008-09, pp. 309-311; Cox 2009; Clark 2018, pp. 198-206.
[^2]: Per rimanere in ambito estense, le Muse dipinte fra il 1449 e il 1463 per lo studiolo di Belfiore, complete delle tabelle sottostanti che ancora si vedono nella Talia del Museo di Budapest, misuravano almeno cm. 137 x 82. Un raro caso di spalliera ancora integra è quella dipinta da Guidoccio Cozzarelli (doc. 1450-1516/17) in collezione Chigi Sondadari a Siena, che raffigurando le tre eroine antiche Ippo, Camilla e Lucrezia costituisce anche un possibile precedente iconografico: completa della cornice lignea con le iscrizioni essa misura cm 128 × 226 (Agosti, Farinella 1990, pp. 585, 586, fig. 11 p. 588). Sulle spalliere, in particolare fiorentine: Barriault 1994. Per una distinzione terminologica fra dipinti per cassoni, spalliere e quelli che Schubring chiamava Cornicebilder o Einsatzbilder (dipinti inseriti come elementi ornamentali nelle incorniciature delle pareti o negli arredi di un ambiente domestico): Bartoli 1999, pp. 145-146; Vinco 2018, pp. 19-21.
[^3]: Si tratta della Tuccia e della Sofonisba (Londra, National Gallery, cm 72 x 23) e della Giuditta e della Didone (Montreal, Museum of Fine Arts, cm 65 x 31; esse compaiono negli inventari Gonzaga piuttosto tardi e la loro collocazione originale non è certa mentre è molto probabile che facessero parte di un unico insieme. Un’altra coppia di dipinti di simili dimensioni (cm 48 x 37) raffiguranti scene bibliche in cui appaiono due donne come protagoniste (l’una positiva e l’altra negativa) è costituita dalla Giuditta e Oloferne e dal Sansone e Dalila delle gallerie nazionali di Dublino e Londra, databili attorno al 1495-1500 (K. Christiansen in Andrea Mantegna 1992, pp. 394-398, 402-404 n. 129, 410-413 nn. 133-134; M. Lucco in Mantegna a Mantova 2006, pp. 90-91 n. 12, 106-109 nn. 17-20). Secondo Luke Syson (in Ercole de’ Roberti 1999, p. xxxiii) Mantegna si è ispirato alle nostre tre tavole, dipinte da Ercole de’ Roberti per un camerino di Eleonora d’Aragona, madre di Isabella d’Este.
[^4]: Sulla funzione originaria delle tavole e per ipotesi di ricostruzione dell’insieme: Manca 1986, p. 134; Wilkins Sullivan 1994, pp. 622-624; Syson 1999, pp. xxxii-xxxiii; Gilbert 2002, p. 191, fig. p. 204.
[^5]: Clark 2018, pp. 124-128.
[^6]: Campori 1870, p. 72.
[^7]: Inventario della robba che si ritrova nel Pallazzo di Sassollo, 1663, in Arredi, suppellettili 1993, p. 90; L. Menegatti in Orlando furioso 2016, p. 78.
[^8]: Inventario dell’eredità di Ferdinando Fantuzzi, Bologna, 6 luglio 1600, in Chiodini 2013, p. 39.
[^9]: Baruffaldi ed. 1844-46, I, p. 140.
[^10]: Venturi 1883, p. 402: «19. Una Donna che si uccide in presenza di due Uomini. Incerto ma antico. (Piccolo per l’impiedi)». La corrispondenza fra la descrizione inventariale e la Lucrezia non è finora stata notata.

{% endaccordion %}

## CONDIZIONI E CONSERVAZIONE

{% accordion "### Tecnica d'esecuzione e stato di conservazione" %}

L'opera è realizzata su un'unica tavola in legno di latifoglia con taglio tangenziale e andamento delle fibre verticali. Sul verso si osservano tracce di lavorazione del legno. Il supporto risulta parzialmente imbarcato e presenta un’estesa fessurazione nel senso della fibratura del legno, lungo l'asse centrale. La rottura risulta essere stata risanata anticamente mediante l'incollaggio e la regolarizzazione con stucco sul verso (fig. 1).

Il supporto potrebbe essere stato rifilato in una fase successiva alla sua realizzazione. Tuttavia rispetto alle altre due tavole appartenenti alla stessa serie (per cui si veda sotto) il dipinto modenese ha dimensioni maggiori e presenta certamente integre le modanature laterali della finta cornice, segno che la parte dipinta conserva sostanzialmente le dimensioni originali.1
La visione ravvicinata delle campiture conferma l’impiego di una tecnica mista dove gli incarnati sono costruiti per sovrapposizione e accostamento di sottili pennellate di colore. Si esclude che possa trattarsi, per tale motivo, di una pittura esclusivamente a olio.
Il dipinto presenta alcune velature cromatiche realizzate presumibilmente con lacche. Alcuni particolari delle vesti, come i polsini degli abiti o i dettagli delle armature in metallo, sono impreziositi con finiture dorate presumibilmente ottenute con oro in polvere (fig. 2).

Per far emergere i profili delle figure dal fondo scuro l’artista realizza tratti sottili chiari che contornano le capigliature e i profili dei volti (fig. 3).

Le linee della cornice dipinta sono impostate mediante sottili incisioni della preparazione. Simili incisioni si riscontrano in corrispondenza della cortina verde sullo sfondo ma non coincidono con le linee delle pieghe della stoffa attualmente visibili.

#### NOTE

[^1]: La tavola di Modena è alta quanto quella di Fort Worth, di cui è 12 mm più larga. Rispetto alla tavola di Washington è 16 mm più alta e 48 mm più larga.

{% endaccordion %}

{% accordion '### Restauri documentati' %}

**1960**
Augusto Dallaglio
“Il quadro che presentava forti annerimenti, specie nel fondo, è stato lievemente pulito e ripreso a tono nelle piccole lacune” (Arte in Emilia, 1961, p. 51)

**1999**
Marta Galvan
Restauro conservativo ed estetico
Documentazione fotografica presso Archivio restauri Galleria Estense

{% endaccordion %}

## ALTRE SEZIONI

{% accordion '### Mostre' %}

*Rinascimento a Ferrara.*
*Ercole de’ Roberti e Lorenzo Costa*
Ferrara, Palazzo dei Diamanti
18 febbraio - 19 giugno 2023

*Orlando Furioso: 500 anni*
*Ferrara, Palazzo dei Diamanti*
24 settembre 2016 - 8 gennaio 2017

*Splendori delle corti italiane: gli Este.*
*Rinascimento e Barocco a Ferrara e Modena*
8 marzo - 6 luglio 2014
Venaria Reale, Reggia di Venaria

*Une Renaissance singulière. La cour des Este à Ferrare*
3 ottobre 2003 - 11 gennaio 2004
Bruxelles, Palais des Beaux-Arts

*Ercole de' Roberti: Renaissance in Ferrara*
27 aprile - 11 luglio 1999
Los Angeles, J.P. Getty Museum

*Sovrane Passioni. Le raccolte d'arte della Ducale Galleria Estense*
Modena, Galleria Estense
3 ottobre - 13 dicembre 1998

*Unbekannte Schönheit*
Zurigo, Kunsthaus
9 giugno - 5 agosto 1956

*La moda in cinque secoli di pittura*
Torino, Palazzo Madama
28 aprile - 8 luglio 1951

*Esposizione della pittura ferrarese del Rinascimento*
Ferrara, Palazzo dei Diamanti
7 maggio 1933 – 1 luglio 1934

*Exhibition of Italian Art 1200 - 1900*
Londra, Royal Academy of Arts
1 gennaio – 20 marzo 1930

{% endaccordion %}

{% accordion '### Mostre' %}

Agosti, Farinella 1990 = Agosti, Farinella, Interni senesi “all’antica”, in Domenico Beccafumi e il suo tempo, catalogo della mostra (Siena, varie sedi, 16 giugno - 4 novembre 1990), Milano, Electa, pp. 578-599
Andrea Mantegna 1992 = Andrea Mantegna, catalogo della mostra (Londra, Royal Academy, 17 gennaio – 5 aprile 1992; New York, Metropolitan Museum, 5 maggio – 12 luglio 1992), a cura di Jane Martineau, Milano, Electa, 1992
Arredi, suppellettili 1993 = Arredi, suppellettili e “pitture famose” degli Estensi. Inventari 1663, a cura di Jadranka Bentini, Patrizia Curti Modena, Panini, 1993
Baskins 1998 = Cristelle G. Baskins, Cassone Painting, Humanism and Gender in Early Modern Italy, Cambridge, University Press, 1998,
Bartoli 1999 = Roberta Bartoli, Biagio d’Antonio, Milano, 24 Ore Cultura, 1999
Baruffaldi 1697-1722 (ed. 1844-46) = Girolamo Baruffaldi, Vite de’ pittori e scultori ferraresi, a cura di G. Boschini, 2 voll., Ferrara, Taddei, 1844-46
Bertoni 1903 = Giulio Bertoni, La biblioteca estense e la coltura ai tempi del duca Ercole I. 1471-1505, Torino, Loescher, 1903
Boccaccio visualizzato 1999 = Boccaccio visualizzato: narrare per parole e per immagini fra Medioevo e Rinascimento, a cura di Vittore Branca, 3 voll., Torino, Einaudi, 1999
Caleffini 1471-1494 (ed. 2006) = Ugo Caleffini, Croniche 1471-1494, Ferrara, Deputazione provinciale ferrarese di storia patria, serie Monumenti, vol. XVIII, 2006
Chiappini 1956 = Luciano Chiappini, Eleonora d’Aragona, prima duchessa di Ferrara, Rovigo 1956
Chiodini 2013 = Fabio Chiodini, La collezione di Ferdinando Fantuzzi (1546-1600), “amico dei pittori”: da Ercole de’ Roberti al Civetta, da Giorgione al Cavazzoni, in «Il Carrobbio», XXXIX, 2013, pp. 29-42
Fahy 1956 = Conor Fahy, Three early Renaissance Treatises on Women, «Italian studies», 11, 1956, pp. 32-36
Folin 2022 = Marco Folin, Ferrara Estense. Architettura e città nella prima età moderna, Mantova, Oligo, 2022
Gundersheimer 1980 = Werner L. Gundersheimer, Women, Learning and Power: Eleonora of Aragon and the Court of Ferrara, in Beyond Their Sex: Learned Women of the European Past, a cura di Patricia H. Labalme, New York - London, New York University Press, 1980, pp. 43-65
Kolsky 2005 = Stephen Kolsky, The Ghosts of Boccaccio. Writings on Famous Women in Renaissance Italy, Turnhout, Brepols, 2005
Lucrezia Romana 2016 = Lucrezia Romana: la virtù delle donne da Raffaello a Reni, catalogo della mostra (Parma, Galleria Nazionale della Pilotta, 26 settembre – 8 gennaio 2017), a cura di Mario Scalini, Emanuela Fiori, Elena Rossoni, Cinisello Balsamo, Silvana, 2016
Mantegna a Mantova 2006 = Mantegna a Mantova 1460-1506, catalogo della mostra (Mantova, Fruttiere di Palazzo Te, 16 settembre 2006 - 14 gennaio 2007) a cura di Mauro Lucco, Milano, Skira, 2006
Miziolek 1996 = Jerzy Miziolek, Soggetti classici sui cassoni fiorentini alla vigilia del Rinascimento, Varsavia, Instytut Sztuki Polskiej Akademii Nauk, 1996
Rice 1985 = Eugene F. Rice Jr., Saint Jerome in the Renaissance, Baltimore and London, John Hopkins University Press, 1985
Stechow 1951 = Wolfgang Stechow, “Lucretiae Statua”, in Beiträge für Georg Swarzenski zum 11. Januar 1951, Berlin, Mann, 1951, (ed. ingl. Chcago, Regnery, 1951), pp. 114-124
Vinco 2018 = Mattia Vinco, Cassoni. Pittura profana del Rinascimento a Verona, Milano, Officina Libraria, 2018

{% endaccordion %}

{% accordion '### Bibliografia ' %}

Agosti, Farinella 1990 = Agosti, Farinella, Interni senesi “all’antica”, in Domenico Beccafumi e il suo tempo, catalogo della mostra (Siena, varie sedi, 16 giugno - 4 novembre 1990), Milano, Electa, pp. 578-599
Andrea Mantegna 1992 = Andrea Mantegna, catalogo della mostra (Londra, Royal Academy, 17 gennaio – 5 aprile 1992; New York, Metropolitan Museum, 5 maggio – 12 luglio 1992), a cura di Jane Martineau, Milano, Electa, 1992
Arredi, suppellettili 1993 = Arredi, suppellettili e “pitture famose” degli Estensi. Inventari 1663, a cura di Jadranka Bentini, Patrizia Curti Modena, Panini, 1993
Baskins 1998 = Cristelle G. Baskins, Cassone Painting, Humanism and Gender in Early Modern Italy, Cambridge, University Press, 1998,
Bartoli 1999 = Roberta Bartoli, Biagio d’Antonio, Milano, 24 Ore Cultura, 1999
Baruffaldi 1697-1722 (ed. 1844-46) = Girolamo Baruffaldi, Vite de’ pittori e scultori ferraresi, a cura di G. Boschini, 2 voll., Ferrara, Taddei, 1844-46
Bertoni 1903 = Giulio Bertoni, La biblioteca estense e la coltura ai tempi del duca Ercole I. 1471-1505, Torino, Loescher, 1903
Boccaccio visualizzato 1999 = Boccaccio visualizzato: narrare per parole e per immagini fra Medioevo e Rinascimento, a cura di Vittore Branca, 3 voll., Torino, Einaudi, 1999
Caleffini 1471-1494 (ed. 2006) = Ugo Caleffini, Croniche 1471-1494, Ferrara, Deputazione provinciale ferrarese di storia patria, serie Monumenti, vol. XVIII, 2006
Chiappini 1956 = Luciano Chiappini, Eleonora d’Aragona, prima duchessa di Ferrara, Rovigo 1956
Chiodini 2013 = Fabio Chiodini, La collezione di Ferdinando Fantuzzi (1546-1600), “amico dei pittori”: da Ercole de’ Roberti al Civetta, da Giorgione al Cavazzoni, in «Il Carrobbio», XXXIX, 2013, pp. 29-42
Fahy 1956 = Conor Fahy, Three early Renaissance Treatises on Women, «Italian studies», 11, 1956, pp. 32-36
Folin 2022 = Marco Folin, Ferrara Estense. Architettura e città nella prima età moderna, Mantova, Oligo, 2022
Gundersheimer 1980 = Werner L. Gundersheimer, Women, Learning and Power: Eleonora of Aragon and the Court of Ferrara, in Beyond Their Sex: Learned Women of the European Past, a cura di Patricia H. Labalme, New York - London, New York University Press, 1980, pp. 43-65
Kolsky 2005 = Stephen Kolsky, The Ghosts of Boccaccio. Writings on Famous Women in Renaissance Italy, Turnhout, Brepols, 2005
Lucrezia Romana 2016 = Lucrezia Romana: la virtù delle donne da Raffaello a Reni, catalogo della mostra (Parma, Galleria Nazionale della Pilotta, 26 settembre – 8 gennaio 2017), a cura di Mario Scalini, Emanuela Fiori, Elena Rossoni, Cinisello Balsamo, Silvana, 2016
Mantegna a Mantova 2006 = Mantegna a Mantova 1460-1506, catalogo della mostra (Mantova, Fruttiere di Palazzo Te, 16 settembre 2006 - 14 gennaio 2007) a cura di Mauro Lucco, Milano, Skira, 2006
Miziolek 1996 = Jerzy Miziolek, Soggetti classici sui cassoni fiorentini alla vigilia del Rinascimento, Varsavia, Instytut Sztuki Polskiej Akademii Nauk, 1996
Rice 1985 = Eugene F. Rice Jr., Saint Jerome in the Renaissance, Baltimore and London, John Hopkins University Press, 1985
Stechow 1951 = Wolfgang Stechow, “Lucretiae Statua”, in Beiträge für Georg Swarzenski zum 11. Januar 1951, Berlin, Mann, 1951, (ed. ingl. Chcago, Regnery, 1951), pp. 114-124
Vinco 2018 = Mattia Vinco, Cassoni. Pittura profana del Rinascimento a Verona, Milano, Officina Libraria, 2018

{% endaccordion %}

{% accordion '### Appendice: Eleonora d’Aragona committente e collezionista' %}

#### Appendice 1
Valerius Maximus, Dictorum Factorumque Memorabilium
Editio maior a cura di Carolus Kempf, Leipzig, Teubner, 1888: http://www.intratext.com/IXT/LAT0883/. Traduzione italiana con testo originale a fronte: Fatti e detti memorabili, a cura di Rino Faranda, Milano, TEA, 1988: pp. 168-169, 182-183, 396-397.

III, 2:15; Porzia: “Cuius filia minime muliebris animi. Quae, cum Bruti uiri sui consilium, quod de interficiendo ceperat Caesare, ea nocte, quam dies taeterrimi facti secutus est, cognosset, egresso cubiculum Bruto cultellum tonsorium quasi unguium resecandorum causa poposcit eoque uelut forte elapso se uulnerauit. Clamore deinde ancillarum in cubiculum reuocatus Brutus obiurgare eam coepit, quod tonsoris praeripuisset officium. Cui secreto Porcia 'non est hoc' inquit 'temerarium factum meum, sed in tali statu nostro amoris mei erga te certissimum indicium: experiri enim uolui, si tibi propositum parum ex sententia cessisset, quam aequo animo me ferro essem interemptura'.”

“Pure sua figlia [di Catone] ebbe animo per nulla da femminetta. La notte precedente il giorno del mostruoso assasinio di Cesare, venuta a conoscenza del progetto di suo marito Bruto, appena costui fu uscito dalla stanza da letto, chiese un rasoio dando ad intendere che volesse tagliarsi le unghie e come per accidente se ne ferì. Richiamato in camera dalle grida delle ancelle, Bruto cominciò a rimproverarla perché si era voluta sostituire al parrucchiere. Ma Porzia, presolo in disparte: ‘Questo non è stato un fatto accidentale’ disse ‘ma una prova sicura del mio amore per te in codesta nostra situazione: sì, ho voluto sperimentare con quanta serenità mi sarei uccisa, se il tuo progetto fosse fallito’.”

III, 2: ext. 8; Moglie di Asdrubale: “Verum ut aeque populo Romano inimicae urbis excidium referam, Karthagine capta uxor Hasdrubalis exprobrata ei impietate, quod a Scipione soli sibi impetrare uitam contentus fuisset, dextra laeuaque communes filios mortem non recusantis trahens incendio se flagrantis patriae obiecit.”

“Ora, per passare al racconto dell’eccidio di una città ugualmente nemica a Roma, la moglie di Asdrubale, allorché Cartagine fu presa, rimproverata al marito la sua empietà per essersi contentato di chiedere a Scipione la vita solo per sé, tenendo per le mani i comuni figli ben lieti di seguirla, si gettò fra le fiamme dell’incendio, nelle quali la sua patria ardeva”.

VI, 1.1 (Lucrezia): “Dux Romanae pudicitiae Lucretia, cuius uirilis animus maligno errore fortunae muliebre corpus sortitus est, a Sex. Tarquinio regis Superbi filio per uim stuprum pati coacta, cum grauissimis uerbis iniuriam suam in concilio necessariorum deplorasset, ferro se, quod ueste tectum adtulerat, interemit causamque tam animoso interitu imperium consulare pro regio permutandi populo Romano praebuit.”

“Colei che detiene il primato della pudicizia romana, Lucrezia, al cui animo virile toccò, per maligno errore della sorte, corpo muliebre, costretta con la violenza a subire lo stupro di Sesto Tarquinio, figlio del re Superbo, dopo aver deplorato con parole di alto sdegno, nel consiglio di famiglia, l’offesa fattale, si uccise con un’arma che aveva portato seco nascosta sotto la veste e con la sua coraggiosa fine offrì al popolo romano motivo a sostituire alla monarchia la repubblica consolare”.

#### Appendice 2
Hieronymus, Adversus Jovinianum,
Editio maior in Patrologia latina, a cura di Jacques-Paul Migne, Paris, Garnier, ed. 1883, vol. XXIII, coll. 286, 287-288: http://www.documentacatholicaomnia.eu/02m/0347-0420,_Hieronymus,_Adversus_Jovinianum_Libri_Duo,_MLT.pdf.

I.43 Viduæ gentiles. Hæc de virginibus sæculi currens per multiplices historias et properans sermo perstrinxerit. Veniam ad maritatas, quæ mortuis vel occisis viris supervivere noluerunt ne cogerentur secundos nosse concubitus, et quæ mire unicos amaverunt maritos ; ut sciamus digamiam apud ethnicos etiam reprobari. Dido soror Pygmalionis multo auri et argenti pondere in Africam navigavit ibique urbem Carthaginem condidit et cum ab Jarba rege Libyæ in conjugium peteretur paulisper distulit nuptias, donec conderet civitatem. Nec multo post exstructa in memoriam mariti quondam Sichæi pyra, maluit ardere quam nubere. Casta mulier Chartaginem condidit et rursum eadem urbs in castatis laude finita est. Nam Hasdrubalis uxor, capta et incensa urbe, cum se cerneret a Romanis capiendam esse, apprehensis ab utroque latere parvulis filiis, in subjectum domus suæ devolavit incendium.

I.46 Mulieres Romanæ insignes. Ad Romanas feminas transeam; et primam ponam Lucretiam, quæ violatæ pudicitiæ nolens supervivere, maculam corporis cruore delevit. Duillius qui primus Romæ navali certamine triumphavit Biliam virginem duxit uxorem tantæ puditiciæ ut illo sæculo pro exemplo fuerit quo monstrum erat non vitium Is jam senex et corpore in quodam jurgio audivit os fœtidum et tristis se domum contulit uxori questus esset quare nunquam se ut huic vitio mederetur Fecissem nisi putassem omnibus viris sic os olere in utroque pudica et nobilis femina et vitium viri et si patienter tulit et infelicitatem corporis sui non uxoris sed maledicto sensit inimici Certe quæ ducit maritum hoc non potest dicere filia minor cum quæreretur ab ea cur maritum denuo non nuberet se invenire virum qui se magis vellet Quo dicto ostendit divitias magis in uxoribus eligi solere quam pudicitiam et multos sed digitis uxores ducere Optima quam avaritia conciliat Eadem cum lugeret virum et matronæ ab ea quærerent haberet luctus ultimum ait Quem et quæ ita virum quærebat absentem matrimonio non cogitabat Brutus duxit uxorem Marciam Cato non virginem sed Marcia inter Hortensium et sine Catone vivere Marcia potuit sine Bruto non potuit Magis enim se applicant feminæ et nihil aliud nosse arctioris indulgentiæ vinculum est propinquus moneret ut alteri viro esse enim ei et ætatem integram et faciem bonam inquit hoc faciam Si enim virum invenero nolo timere ne perdam quid necesse est post bonum. Porcia minor cum laudaretur apud eam quaedam bene morata, quæ secundum habebat maritum, respondit: Felix et pudica matrona nunquam præterquam semel nubit. Marcella major rogata a matre sua gauderetne se nupsisse respondit: Ita valde, ut amplius nolim. Valeria Messalarum soro, amisso Servio viro, nulli volebat nubere. Quae interrogata cur faceret, ait sibi semper maritum Servium vivere.

(I,49). “… Mulieris virtus proprie pudicitia est. Haec Lucretiam Bruto aequavit, nescias an et praetulerit: quoniam Brutus non posse servire a femina didicit. Haec aequavit Corneliam Graccho. Haec Porciam alteri Bruto. Notior est marito suo Tanaquilla. …”.

{% endaccordion %}